## [Květen](2023.md) <!-- omit in toc --> 

- [1.5. Vietnam naživo a Polsko v knížce](#15-vietnam-naživo-a-polsko-v-knížce)
- [2.5. Totemy](#25-totemy)
- [3.5. Péťa, pivo a fakt špatnej film](#35-péťa-pivo-a-fakt-špatnej-film)
- [4.5. Totemy podruhé](#45-totemy-podruhé)
- [5.5. Bráník za 25 na psí louce](#55-bráník-za-25-na-psí-louce)
- [6.5. Se Sárou na včely a dějepis](#65-se-sárou-na-včely-a-dějepis)
- [7.5. Do Říše](#75-do-říše)
- [8.5. Nebe nad Nazarethkirchstraße](#85-nebe-nad-nazarethkirchstraße)
- [9.5. Skutečný Berlín](#95-skutečný-berlín)
- [10.5. Závratnou rychlostí](#105-závratnou-rychlostí)
- [11.5. Pivní reparát](#115-pivní-reparát)
- [12.5. Přesazování květin](#125-přesazování-květin)
- [13.5. Levou nohou z postele](#135-levou-nohou-z-postele)
- [14.5. Předání poznatků na Vyšehradě](#145-předání-poznatků-na-vyšehradě)
- [15.5. Na Babu jedině s dalekohledem](#155-na-babu-jedině-s-dalekohledem)
- [16.5. Přetekl mi buffer](#165-přetekl-mi-buffer)
- [17.5. Adamovo kvítí](#175-adamovo-kvítí)
- [18.5. Nakládání, koncert a dno pytle](#185-nakládání-koncert-a-dno-pytle)
- [19.5. Bez kola](#195-bez-kola)
- [20.5. AVU firing, OpenHouse \& Sáraland](#205-avu-firing-openhouse--sáraland)
- [21.5. Voda pro Vršovické](#215-voda-pro-vršovické)
- [22.5. Vyhadrované emoce](#225-vyhadrované-emoce)
- [23.5. ...](#235-)

### 1.5. Vietnam naživo a Polsko v knížce

Jaro se zdrželo víc než jeden den. Začal jsem v jeho definitivní příchod konečně věřit a vyrazil v tričku a kraťasech na kole plavat do Podolí. Uplaval ve venkovním bazénu kilometr a došel k názoru, že na víc jsem línej. Možná to bylo tím, že k snídani jsem měl krajíc chleba a zbytek konzervy s rybou a chyběl mi tak cukr.\
Cukr jsem ale kupovat nechtěl. Chtěl jsem si pořídit mořskou řasu. A tak mě mé jarní cesty vedly podél řeky a dál Modřanskou roklí až do Sapy. V Tamdě jsem nakoupil rýži, dvě krabičky řasy a tuňáka.\
Počasí se snad ještě zlepšovalo a já tak domů jel téměř přes Průhonice, místo přímou cestou. Seaweed ve mně zmizel bolestivě rychle. Budu tam muset znova.\
Čtvrtá knížka Zibury se u mně v bytě válela už příliš dlouho. Asi patří Jardovi, nebo spíš Sáře. Ale knížky bez čtenářů jsou smutné a tak jsem se vydal ven s knížkou, prázdným hrníčkem a dvaceti korunami asi v patnácti mincích, připraven je směnit v Lidlu za kávu a tu pomalu konzumovat během čtení [Ziburových zážitků z cest napříč Evropu](https://www.goodreads.com/book/show/48564067-pr-zdniny-v-evrop).\
Plán mi vyšel tak na půl. Kafostroj jsem sice musel rukou přesvědčit o tom, že výška mého hrnečku je dostatečná, ale mince mi uznal jako platné. Grébovka ale byla plná lidí a stánků s růžovými balonky. Nějaký Dermacol Day. Nic pro mě, řekl jsem si a vydal se na psí louku, kde jsem si lehl do trávy, do které pravděpodobně nachcalo už hodně psů a opilců, ale nedávno docela pršelo, tak snad dobrý.

![image](1_1.jpg)

Měl jsem echt ucpaný nos. A vlastně i den zpátky jsem měl ucpaný nos, když jsme seděli na trávě. Hypochondr ve mně přišel s vysvětlením, že mám alergii na Jaro. Ale já nemám alergie. Nebo spíš, nikdy jsem je neměl. Ale Ondra si jí taky v Praze chtě nechtě pořídil. Možná bych měl víc investigovat.

### 2.5. Totemy

Gema dodala 4 správně vyrobené totemy a jeden se špatně navařenými šrouby. 20% špatně.. to je na facku. Přidělali mi tak další den práce v Kyjích a Kyje jsou přece jen daleko.

### 3.5. Péťa, pivo a fakt špatnej film

Peťa Holečková slíbila, že první týden v Květnu bude v Praze. Vybral jsem středu, neb jsme měli mít poradu a porada je příslib mnoha lidí. Neb jsem předchozího montoval totemy vzpomněl jsem si i na Roberta a Františka. Franta nemohl, ale Robert projevil nadšení.\
Po oběde jsem zajel k tunelu zarezervovat stůl. Dopoledne bylo totiž podmračené se studeným větrem. Odpo přišlo sluníčko, ale Tunel jsme nechali. Robert mi poslal fotku našich totemů z Kyjí. Co tam dělal jsem nepochopil, ale řekl jsem si, že se optám později.\
Když se u nás zastavil čtvrt hodinu před pátou. Na minutu přesně, vypadlo z něj, že přemýšlí, že si Kyje pronajmou na výrobu nabíječek pro elektroauta, což je firma ve které teď dělá.\
Přesunuli jsme se do tunelu a Péťa za námi dorazila o deset minut později. Moc nového jsem se nedozvěděl. Konec konců jsme se viděli na Velikonoce. Ale přece jen něco. Koketuje s myšlenkou vrátit se do Prahy. Jenže, když bude dělat v Německu celé 3 roky, dostane Německý důchod. Sice nikdo neví kolik to dělá. Ale Německý důchod bude tutově víc než český důchod.\
Rozpustili jsme to před osmou. Dost brzo na to abych stihl Aero Naslepo. Vláďa říkal že se k nám přidá. V práci jsem vyzvedl draka a pozadu jsme vyšplhali na Vítkov. S kolem v ruce docela makačka. Dorazili jsme tak akorát na koupi piva. Uvaděč říkal, že to bude satira a kritici říkají, že autor musel tvořit na tripu.\
Bylo to hodně zlý. Myslím, že Vláďa už s námi nikdy nepůjde.

### 4.5. Totemy podruhé

Naše druhá Kyjská štace byla úspěšnější. Vojta dával dohromady jednotky a já kompletoval totemy. Dva se chytli do nějaké tajemné dvaceti dvou vteřinové smyčky, kterou způsoboval g5int, ale když jsem jednotky rozebral a složil znova odeznělo to samovolně. Nejhorší!

### 5.5. Bráník za 25 na psí louce

Prvního května jsme to nestihli. V prvním týdnu ale jo. Akci Točenej Bráník za 25,- ve špeluňce. Anet dokonce říkala, že na facebooku museli psát, že to není sranda a že to myslí vážně.\
Páteční odpoledne k pití Bráníčka přímo vybízelo. Akorát venku bylo moc hezky. Plán zněl, nechat si natočit pivko do petky a vyrazit do Grébovky. A když už do Grébovky tak v plně piknikovém módu s pizzou z pizzárny kousek od špeluňky. Já jsem ale pizzu měl před cestou pro pivo a tak jsem se k tomuhle plánu přidal jen na toho Bráníka. Vzal jsem si ale sklo.\
Sešli jsme se na Otakarce a pizzař řekl, že bude péct skoro 40 minut. Tak akorát na jedno točený do skla. Špeluňka je místo, kde se čas zastavil. Akorát Michal tam nebylo. Pivko točil pán s pokérovanou vyholenou hlavou. Kora vyla na místního psa a na jezevčici, kterou Ondra hlídal a pánovi to přišlo vtipný. Byl dobrej. I petky nám dal.\
S hotovou pizzou jsme přešli na Psí louku. Anet zněla trochu zkroušeně z příprav svatby. Abych citoval: *Byla to píčovina*. Taky jsme se bavili o mém plánu přejet Pyreneje a o pánovi co u Ondry rekonstruuje, dostal průjem a zpátky si nainstaloval záchod, který už měl být dávno pryč. Měl přišlo, že by měli být rádi, že si ho tam přidělal. Bez něj by to mohlo dopadnout o mnoho hůř.

### 6.5. Se Sárou na včely a dějepis

Na ranní vyplavování kortizolu ledovou sprchou jsem poslední dobou trochu zanevřel. Potřeboval jsem se ale pořádně probrat a tak jsem se skrápěl vodou z pravého kohoutu přes 3 minuty. Nakoplo mě to značně.\
Neb jsem se v posledních pár dnech zamiloval do gravelu Giant Revolt 1, ale jsem na pomezí S a M, řekl jsem si, že se pojedu projet si ho do jejich showroomu. Je to na Vyskočilově, což je kousek a dopo tak jsou.\
Paní byla sympatická a sice měla v Sku jen Revolt 2, ale kromě osazení je to stejný kolo. Tutově potřebuji S. Mám krátký nohy, vlastně mi přišlo že i S je na mě dost. Blbý geny. Co mě ale zklamalo byla tuhost rámu, šíře řídítek a vůbec pocit z jízdy. Karmínový drak je podstatně poddajnější a zábavnější. A to stál pět tisíc. (A pak asi tak deset dalších na dílech, ale pššt). 
Když mám tak dobrý kolo, byla by škoda na něm nejezdit a před odjezde do Předměřic jsem si chtěl dát něco k jídlu. Sjel jsem tak do kopce na Chodov a v Albertu si koupil sváču a kafe. Ve frontě se přede mě nasral nějaký zmrd a když jsem mu řekl, že princip fronty spočívá v tom, že lidé se řadí za ty co už v ní stojí, pobavil jsem ostatní a zmrd sice něco mumlal, ale byl za kokota a to mi jako odplata stačilo.\
Kafe ale bylo horký a já věděl že budu zdržovat. Napsal jsem Sáře a v tempu vyrazil k nám před nádraží. Sára se ptala jestli chci vzít i kolo. Vlastně proč ne. Z Předměřic je to fajn výlet. Do jejich Meganu se vešel docela bez námahy.\
Plán zněl nejet po dálnici, neb jsme neměli známku. Prvních pár kilometrů po dálnici nám to nepřišlo tak divný. Ale za Labem už jo. Jenže za Labem už se stejně sjíždí. Zvládli jsme to bez pokuty a dokonce jsem z hlavy dal cestu až Ivanovi. Mával na nás oblečený jako ukázkový vesnický balík. Vlastně chybělo jen stéblo trávy čouhající z pusy. Vzal nás dozadu k včelínu.

![image](6_1.jpg)

Dozvěděli jsme se spoustu věcí. Třeba že včely neútočí na lidi v blízkosti česna, ale až pár metrů dál, kde už mají rychlost. Taky že utíkat před včelou je lepší ke stromu, kde se člověk včele ztratí kvůli množství listí. Ivan rozdělal kouř a postupně otevíral nástavek za nástavkem a ukazoval nám různé druhy pláství a včel. Viděli jsme i zrození několika dělnic a trubce. Královny měl označené nálepkou a číslem. Prý se to musí. Dál nám ukazoval udělátka ve včelíně. Bylo to super!

![image](6_2.jpg)

Po včelí exkurzi jsme se šli podávat na Ivanův dům. Magda nám vesele vyprávěla, co všechno se všechno posralo. Budou to tam mít hezký. Při asi hodinovém loučení Ivan Sáře předal ještě asi tak trilión tipů a pak jsme vyrazili každý po svém.
Vítr byl příznivý a těch necelých 38 kilometrů jsem sfoukl za hodinu a půl přesně. Docela jsem se zapotil a co víc.. při druhé ledové sprše dne jsem objevil, že jsem se i opálil.

![image](6_3.jpg)

Původně se tenhle den měl v deníku jmenovat **Na včely**, ale půl hodiny před sedmou do *Výletníků* psala Sára, že lístky přece jen přišly, ale kamarádka nikoliv, zda je někdo nechce, nebo by někdo nešel s ní. Byl už jsem téměř na cestě na nákup a kdybychom to chtěli stihnout, bylo třeba vyrazit tramvají ve *18:39* z Vršovického Náměstí.\
Nebylo to tak dlouho co jsme se smáli Adél, že málem zaměnila Vršovické Náměstí za Vršovické Nádraží, ale já to tentokrát opravdu dokázal. v *18:38* jsem Sáře telefonoval kde jako je, že takhle to nestihneme. Prý zrovna kouká, jak zastavuje tramvaj, načež mi došlo, kde jsem udělal chybu./
Jak z toho ven.. inu tramvaj se přece dá nadběhnout. Z Náměstí to má na Krymskou dvě zastávky a do kopce jede tramvaj pomalu. Ještě s telefonem na uchu jsem se rozběhl a řekl Sáře, že pokud to nestihnu, ať na Krymský vystoupí.\
Tramvaj sice jela do kopce, ale já byl vlastně ještě níž než je Náměstí. Čekal mě mírný kopec, fakt hustý schody a ještě hustější kopec za nimi. Za necelý 3 minuty. Sám jsem tomu nevěřil, ale dal jsem do toho všeho. Nad schody, kde jsem cítil, že srdíčko my asi vyskočí z hrudi mi nějaký pán řekl že to nedám. Ne že by věděl o co se pokouším, ale byl si jistý, že to nedám. Zmrd.. ještě jsem přidal! Když jsem vbíhal zpoza rohu na Francouzskou, tramvaj tam stála a Sára stála venku vedle ní. Když mě zahlídla, začala mávat na tramvajačku ať ještě nezavírá a stoupla si do dveří. Mával jsme taky a za zvuku signalizace zavírání dveří jsem skočil dovnitř!\
Někde před ípákem jsem nabral dech a pořídil si lístek v aplikaci.. což možná ani nebylo třeba, když byl lístkostroj v tramvaji rozbitej.\
Autoři podcastu stáli před Rock Café a my si tak stihli ještě pořídit pivo. Na baru na mě vybafli, že mají Budvar a Budvar a pak někaký Pale Ale. Po tom běhu nepotřebuju ještě bolehlav.. vzal jsem 2x Antoše což dělalo 140,-. Ale bylo to mrtě dobrý pivo.\
Sál byl narvanej k prasknutí. Vzali jsme 2 židle z lobby a optali se dvou čahounů jestli se vejdeme před ně. Byli v poho a tak jsme byli v první řadě. Vesmír se na Adama usmál.\
Stand-up byl výbornej. Vtipy o psech, vetřelcích dávnověku, prodeji dětí, kvíz *Kdo by hrál historickou postavu?*, televizní skeče, amatérský animace.. všechno vtipný jak blázen. A překvapivě hodně historie v tom bylo. Takhle bych se děják učil rád.\
Po představení jsme ještě dali dalšího Antoše. Aspoň jsem tak refundoval část lístku. A docela fajn jsme si pokecali. Den se Sárou byl moc fajn

### 7.5. Do Říše

Ráno na nákup. Sabča psala, že všichni, se kterými by chtěla jít ven mají lazy Sunday a valí se v posteli. Prý potřebuje psa. Protože Grébovka byla liduprázdná, dospěl jsem k názoru, že to není jen Berlínský fenomén.\
Moc jsem toho přes den nenadělal. Drnkal jsem si na kytaru a psal si se Sabinou. Dokonce jsem ani neuvařil to jídlo, na které jsem nakoupil. Obědval jsem prostě jen musli.\
Odpo jsem sbalil svých pár švestek a vyrazil vlakem k Filipovi. Na přestup jsem měl asi 11 minut. Docela tristní čas, při představě že Masaryčka se musela obcházet celá.\
Anet nás nás na nádraží vypravila na cestu a šla běhat. My jsme se nalodili do Fipova pracovního Golfu a vyrazili vstříc Reichu.\
Cestou jsme telefonovali s Davidem, bavili se o včelách, fofrnících a ajťácích v Německu. Taky volala Anet, že dokázala omylem osprchovat strop hadicí. Pobavil jsem jí historkou o kakau v zásuvce a vyražených jističích, proti čemuž voda na stropě byla vlastně úplně v poho.\
Wolfsburg je zelený. Fip má hezký byteček s obývákem a balkonem. K večeři jsme si dali salát a po povídání si o A.I. či po německu K.I. jsme šli spát.

### 8.5. Nebe nad Nazarethkirchstraße

Budík, balení, kafe z Moca konvičky a chleba o který se se mnou Fip rozdělil. Věčně hladový filip se se mnou rozdělil o poslední chleba? Je to fakt kámoš!\
Hodil mě na nádraží a vyrazil pracovat do obří WV továrny na druhé straně kanálu.

![image](8_1.jpg)

Německý vlak skrz jarní, sluncem rozzářenou krajinu na mě mělo téměř terapeutický účinek. Nabilo mě to energií. Rozhodl jsem se, že zpátky pojedu vlakem i když to bude stát randál.\
Berlin Hauptbahnhof má pět pater. Je to moderní, skleněno-ocelová stavba ze které by měl každý šotouš radost. Chvilku jsem jí obdivoval a uvědomoval si, že do půl jedné, kdy Sabina končí v práci nemám plán. Rozhodl jsem se to vzít krok po kroku. Ven na náhodnou stranu a pak dál podle toho co mě zaujme.\
Po chvilce jsem došel k budove Říšského sněmu. Na jeho návštěvu ale bylo třeba být registrovaný. Registraci bylo třeba ID a tak jsem to nechal na později až tam budeme oba.

![image](8_2.jpg)

Půjčil jsem si Nextbike a vydal se tak nějak správným směrem k Nazarethkirchstraße. Potkal jsem místní centrálu Nextbiku, koupil v lidlu pitu a k tomu salám a jablko a pěšky došel do parku, kousíček od Sabininy práce, kde jsem si četl a koukal na děti běhající v parku v rámci tělocviku\
Ve smluvený čas jsem došel na smluvenou adresu. A skončil na hřbitově. Má zkratka zřejmě nevyšla. Ale až tak daleko jsem nebyl. Pět minut na to jsme se potkali u fontány na Leopoldplatzu.\
Hodil jsem si batoh k ní do pokoje a vyrazili jsme a obdiv Berlína. Koupil jsem 24 hodinový lístek a vnořili jsme se do U-Bahnu. Berlín není Německo začala Sabča výklad. Berlín je směska přistěhovalců, trans a queer lidí, fetek a kdo ví koho ještě, kteří mění pravidla hry ke svému obrazu.\
Vystoupili jsme na Unter den Linden a vydali se vstříc Checkpoint Charlie. Dál jsme se ne úplně plánovaně zastavili u české ambasády. Taky jsme prošli něčím co připomínalo mešitu s nápisem *Pro ty co věří věří*. Hope tam opravdu bylo dvakrát. Věřit asi musíš pořádně. Nakonec jsme došli k židovskému památníku. Ten byl ale v opravách a tak ztrácení se v něm bylo omezené kovovým plotem. Což zážitku možná spíš přidalo než sebralo.\
Vždycky, když jsme se dostali k dalšímu bodu prohlídky, Sabina slavila to, že se v Berlíně orientuje. Bylo to roztomilý.\
Zmrzlina, na kterou se Sabina těšila do Sony Center tam nebyla. Vlastně to tam bylo celé tak nějak v rekonstrukci.

![image](8_3.jpg)

Stočili jsme to tak zpátky k Braniborské bráně. Ale tou se prý musí projít z druhé strany protože tak to dělají průvody. Zmínil jsem registraci time-slotů do kupole a dozvěděl se, že tam ještě nebyla. Kolem památníku Sintů a Romů jsme se dostali k bílé budce, kde jsem zahájil svou Berlínskou cestu. Byli jsme úspěšní a zapsali se na Úterní poledne.
Pod říšským sněmem jsem si sedli ke kanálu a Sabča vzpomínala jak po něm jela na lodičce. Taky jí volala mamka, jejími slovy *ředitelka*.

![image](8_4.jpg)

Dál nás cesta vedla přes mosty zpátky na ulici pod Pod Lípami. Skrz bránu a zpět, kolem nejstaršího hotelu v Evropě, kolem opery a do knihovny. V knihovně místní univerzity prý ještě nebyla. A byla to škoda. Budova byla fakt velkolepá. A knihovna moc hezká. Studovalo by se tam parádně, kdyby tam nebylo vydýcháno a přetopeno.

![image](8_5.jpg)

Dál jsme přešli z pevniny na ostrov muzeí. Berliner Dom byl za peníze a peníze já křesťanům dávat nechci. Budou jiný výhledy, rekl jsem si. Hlad na nás ale přišel. A taky *žízeň na pivo*. Její slova, ne moje.\
Hlad jsme zahnali u asiatů. Diskuse nad jídlem se točila kolem cestování, jak už to bývá u lidí co byli v asii a vzpomínají. Večer se neúprosně blížil a žízeň rostla. Naplánovali jsme tak okruh do hospody Nemo. Upřímně mi to připadalo jako oáza. Sabča byla trochu překvapená z toho, jak to tam vypadá. Naposledy prý byla *připitá* a vzpomínky na prostor byly jiné. Ale venku bylo pěkně a pivko bylo fajn.\
Po dopití jsme se vydali zpátky k babylonu. Můj orientační smysl už pomalu začínal spojovat kde co je a zřejmě jsem jí tím štval. V kině jsme si ještě koupili lahváč a posadili se do prostru s letitou tradicí a podivně, ale sympaticky spartánskou výzdobou.

![image](8_6.jpg)

Nebe nad Berlínem byla zvláštní volba. Artovka jak cip. Ale zpětně vzato geniální pro daný výlet. Spojování reálií z doby po válce a v současnosti byla paráda. Třeba prázdný Potsdamer Platz! S první půlkou filmu jsem měl trochu problém, ale pak mě to chytlo. Asi víc než Sabinu, nebo cápka před námi, který regulérně usnul.\
Po filmu už jsme vyrazili zpátky na Nazarethkirchstraße. Venku byla zima a zítra byl taky den.\
Jít spát se nám ještě ale nechtělo. Šli jsme proto do suterénu zahrát si pinčes. Míčky byly sice domrdané, ale lepší než žádné. Bylo to super. Podobně jako v beďasu jsme docela vyrovnaní a oba do toho dáváme všechno. 3:2 na sety jsem vyhrál. Ale jen těsně. Vlastně celková tendence byla spíš proti mně.\
Fotbálek byl rozbitý a Airhockey nefoukal. Sedeli jsme tak na židlích v rohu a plánovali další den. Taky jsme se dohodli, že pojedu ve středu, protože to jel přímý vlak, který mě nezruinuje.\
Spacáček jsem nakonec nepoužil. Sabča mě nechala přespat vedle ní na posteli za což jsem byl nakonec vděčný. Z gauče u Fipa jsem byl zkroucený jak paragraf a karimatka by tomu asi moc nepomohla.

### 9.5. Skutečný Berlín

Líné ráno. Budík se sice zapnul v sedm ale byl vypnut a až do osmi zapomenut. K snídani vločky. Pro mě se skořicí a pro Sabču s čokoládou. K tomu kafe a konverzace co začala lehce, ale téma "rodiče" jí zvážnělo. Rodiče mezi nimiž láska vyprchává, protože Mamka je kvůli nemoci nemobilní a taťka by chtěl sportovat, ale čas věnuje jí a je toho na něj dost. Mamce chybí projevy náklonnosti, ale taťka emoce moc neprojevuje. Sabča je otevřená kniha. A kniha plná ne úplně příjemných témat. Rozchody, pokus o sebevraždu, bohnice, znásilnění a podobný radosti. Dneska nás měl čekat den skutečného Berlína a úvod to byl silnější.\
Skutečným myšleno ne ten, kteří nám Němci chtějí ukázat. Plný dokonalé architektury, ostrovů s muzei a přesně střižené trávy.. ale takový, kteří prožívají lidé, kteří Berlín přijmou za své.\
Z Leopoldplatzu jsme vyrazili U-bahnem směr Warschauer Straße. U-Bahn tam nejde přímo, bylo třeba přestoupit na S-Bahn. Spojovací tunel dvou nástupišť měl na stropě akustickou úpravu. Během hovoru jsem tleskal a vysloužil si tím její posměch. Normální lidé tohle prý nedělají. To mě pobavilo a protože jsme došli na úplně špatný S-Bahn, museli jsme se tunelem vracet a já tak mohl tleskat ještě víc a užívat si toho, že Němci přemýšlí nad akustikou i na přestupu mezi vlaky. Kladné body pro Berlín. Správné nástupiště nakonec nebylo pod zemí ale nad ní. Ve vlaku Sabině volali ze Seznamu, že jí chtějí na pohovor ve čtvrtek.\
Warschauer Straße je skoro stejný prostor jako Kalamaja v Tallinnu. Akorát jsme tam byli příliš brzy, takže mezi graffiti bylo pusto. Ale na fotky možná lepší. Byť fotila především Sabča.

![image](9_1.jpg)

Je to zvláštní. Zpětně si stěží vybavuji o čem jsme se cestou na East Side Gallery bavili, ale pamatuji si, že jsme se hodně smáli. Šli jsme pěšky. Nebylo to nijak zvlášť daleko. Dlouhá řada graffiti/obrazů oddělující silnici a řeku. Některé byly komplexní, jiné jednoduché. Většina ale s přesahem jako například polibek Brežněva a Honeckera nebo holubice nesoucí Braniborskou bránu.\
Uprostřed galerie byla cesta k Spree. Prý ideální místo na to dát večer si Aperol. Večer ještě nebyl, ale podnik měl otevřeno a nic nám nebránilo začít s pitím už v 11.\
Zrovna, když jsem Sabině říkal, že zatím Berlín nabírá jen kladné body a není tak depresivní jak mi bylo slíbeno, napsal jí taťka, že mu chybí.\
Taťkovi, který neprojevuje emoce se najednou stýská a na věčně zamračený Berlín svítí sluníčko? Prý jsem měl z prdele kliku, ale nemyslel jsem si to. Podle mě, že jsem trochu toho štěstí privezl s sebou a to mě hřálo u srdíčka víc než slunění se na betonové náplavce.\
Čas ale utíkal a blížil se náš time-slot na návštěvu kupole na střeše Říšského sněmu. Dostali jsme se tam autobusem, ze kterého jsme v rychlíku sledovali druhou polovinu galerie.

![image](9_2.jpg)

Z autobusu jsme na Museumsinsel přestoupili na U-bahn a podjeli Unter den Linden. Potřeba navštívit záchod rostla a cedule hlásající, že na střeše jsou záchody zavřené Sabinu donutila nechat mě ve frontě samotného a najít záchody. Fronta postupovala dost rychle a tak jsem přišel na řadu dřív než se vrátila. Pouštěl jsem proto lidi před sebe a když jsme se opět shledali, byl jsem zamíchán mezi skupinu nizozemských studentů. Na prohlídce jsem samozřejmě způsobil pozdvižení, jak už to tak bývá, tentokrát kvůli Qi nabíječce, která zmátla rentgen.\
Výhled na město byl parádní. Obešli jsme ho hned několikrát. Hledali jsme, kde jsme už byli, kde je Leopoldplatz a koukali jak daleko je Teufelsberg, kam jsme chtěli vyrazit po Reichstagsgebäude na nextbiku.

![image](9_3.jpg)

Dobíhal nás hlad, ale jíst úplně v centru jsme nechtěli. Rozhodli jsme se dát si sendvič někde cestou.
První polovinu jízdy jsme se motali v Tiergartenu. Kousek za stanicí Zoo, kde děcka čichaj klíh, jsme si po koupili sendvič u stánku kousek od Kaiser-Wilhelm-Gedächtniskirche a u rozbombardovaného kostela si ho snědli. V "aktivním" kostele jsme zaslechli toccatu a vyfotily modrou vitráž.

![image](9_4.jpg)

Druhá polovina cyklojízdy byla po téměř nekonečné rovné silnici. Výška budov postupně klesala a poslední asi dva kilometry jsme projížděli čtvrtí vilek s cenovkou vyšší, než vydělám dohromady za celý život.\
Kola jsme vrátili do nejzazší stanice a vyrazili na pěší část. Krajina připomínala pískovnu ve Stráži nad Nežárkou. Borovice, horko a písek na cestě. Sabina *zoptimalizovala* cestu na nejkratší možnou a po chvíli probíjení se *divočinou* jsme došli na vrchol, kde nás překvapilo, že radarový komplex už Němci stihli zpřístupnit veřejnosti a vybírají za vstupné. Lístky musela koupit za mně, neb rezervační webovka odmítla komunikovat s Revolutem.\
Chvíli jsme chodili dole stezkou hrůzy, fotili si další graffiti a bavili se. Mě ale lákal výhled a radarové koule. Vyšplhal se po schodech nahoru a dal se na průzkum komplexu.

![image](9_5.jpg)

Výhledy to byly neskutečné. Pouliční umění taky parádní. Byl jsem hodně spoko. A taky hodně vyfoukanej, na Ďáblově hoře foukalo o sto šest. Po chvíli jsem se vrátil dolů a našel Sabinu fotící si obrazy. Po průhledných schodech šla snad opatrněji než já. Oba jsme měli strac z výšek, oba jsme ho překonali lezením a obou se nám vrátil, když jsme lézt přestali.

![image](9_6.jpg)

Žízeň na pivko rostla a v urbexu ho neměli. Po návratu zpět do civilizace jsme přemýšleli zda si ho dát přímo na tamější biergarten, ale sedět mezi dálnici a kolejemi nám přišlo na hlavu. Popojeli jsme jednu stanici za stanici zoo a našli biergarten přímo pod ní. A jakou pěknou. Super sympatický pán nám natočil dvě pšenky a oba jsme si dali preclík.

![image](9_7.jpg)

Povídali jsme si o její sestře a o vztazích. Mých i jejích. Zarazilo mě, jak ostře se vyhranila proti Marťě. Nikdy prý nebudou kamarádky a lituje prý Vildu, protože si je jistá, že Marťa se přes Honzu nedostala.\
Druhá pšenka už nám trochu stoupla do hlavy. Cestou zpátky na Leopoldplatz jsme zpívali Nohavicu a nadávali na google mapy, které nás navedli do plotu. Taky jsem vlezl cyklistce do cesty a v metru si nahlas dělal srandu z lidí okolo.\
Opět jsem ale Sabče dokazoval, že Berlín je super. Už po několikáté nám přijel správný U-Bahn minutu po tom co jsme stoupli na perón. Normálně prý vždycky čeká mrtě dlouho nebo jí frnkne před obličejem.\
Skutečný Berlín znamená skutečné Německé jídlo: Kebab a pivo ze Špétky. Späti neboli večerka s posezením a velkým výběrem piva je to, za co Berlín dostal další plusové body. I turecká čtvrť mi přišla bezvadná. Jasně, pár bezzubých fetek somrovalo prachy, ale kde se tohle neděje že?\
Bylo zo zvláštní, ušli jsme mrtě kilometrů, ještě víc ujeli na kole a to všechno z mističky vloček, sendviče a jednoho preclíku. Ale neměli jsme moc hlad. Kebab jsme si dali bez masa a napůl.

![image](9_8.jpg)

Večer jsme si ještě v posteli docela dlouho povídali. Přiznala se mi, že se pár dní zpátky vyspala se spolubydlícím a dost toho lituje. Je to u ní trochu rekurentní motiv zdá se. Když jsme se viděli v Praze, litovala toho, že se vyspala s ex. Povídali jsme si asi do půl jedné a pak usnuli. 

### 10.5. Závratnou rychlostí

Budík v sedm. Tentokrát jsem ho nemohl ignorovat a vstal rovnou. Sabča to tak rychle nezvládala, ale než jsem vrátil z koupelny, byla vzhůru. Nabídku dalších vloček jsem váhavě odmítl. Tentokrát pečivo z pekárny na rohu. Dali jsme si Earl Gray, sbalili se a vyrazili ven. Pekárna byla opačným směrem než jsme standardně chodili na U-Bahn a paní za pultem trochu nepříjemná, ale koláč nakonec dobrý. Sabča si vzala Croissant a vyprávěla mi, že pán u kterého nakupuje snídani obyčejně cestou do školy bude nešťastný, že si od něj nic nevezme až půjde kolem.\
V autobuse jsme spočítaly kolik jí dlužím a těch 31 eur jsem jí poslal na Revolut. Než jsem se nadál, byli jsme před Hauptbahnhofem. Sic jsem měl ještě skoro hodinu, ale nemělo smysl aby tam čekala se mnou. Rozhodl jsem se, že jako aspirující šotouš si půjdu pořádně projít pěti patrové nádraží. Obejmutí a rozloučení se slovy "Bylo to skvělý! .. Jo to bylo".\
Vlak jel ze spodního patra. A jel do Maďarska.. to mě překvapilo. Zaklínadla, která PA chrlil byla ještě černější magie než Němčina. Až do Drážďan výhled nic moc, ale kolem Labe to byla bomba. Nostalgie nejvyššího kalibru. Saské Švýcarsko, cesta kudy jsem jel rok zpátky na kole, hodně mě to bavilo.\
Objevil jsem, že v nextbiku nemám ukončenou výpůjčku. Aplikace mě odkázala na český kasťák, ale během jízdy signál vypadl. V Holešovicích na nádraží jsem to zkusil znova a pochopitelně mě odkázali na němce. Dali mi i číslo, ale číslo nebylo na Berlínský kasťák ale někam na centrálu, kde mluvili jen Německy. Chvíle googlení, dva další hovory bez úspěchu a nakonec anglicky mluvící člověk ukončil výpůjčku bez jakéhokoliv problému. Spadl mi kámen ze srdce. Platit nějakých 43 euro se mi opravdu nechtělo.\
A pak se nějak všechno zrychlilo. Uvědomil jsem si, že cesta vlakem utekla jak nic. A ne jen cesta, celý ten vlet působil jako že trval ne víc než pár minut. Asi jsem se fakt bavil, když mi to tak uteklo. Ale nebylo to jen to, možná na mě šla nějaká panika.\
Doma jsem mi mozek jel snad ještě rychleji. Chybí mi už teď? Bude to Marťa all over. Nějak jsem to nezvládal.. vzal jsem si laptop do jedné ruky, zápisky do druhé a seběhl do Petrohradské, sepsat události dní minulých.\
Gabriela psala, že by šla na pivo, ale nejspíš až někdy pozdě. Nakonec jsme se dohodli na agilním přístupu, že když bude mít večer čas, dáme pivko někde blízko. Večer jsem koukal na seriál a z piva nic nebylo. Agilní přístup nefunguje.

### 11.5. Pivní reparát

Ráno trochu jógy, vločky a na kole do Podolí. Potkal jsem DJ na freebiku, ale zprvu jsem myslel, že je to nějaký jeho kámoš nebo třeba táta. Měl nový vlasy. Krátký a bílý.\
Kilometr na pohodu, víc se mi nějak nechtělo.\
V obchodě jsem koupil nové vložky do bot, protože původní pěnová dostává na frak a pomalu ale jistě se rozstříhává na kostičky.\
Napsal jsem tátovi, ale dle předpokladu narozeniny nijak zvlášť neprožívá.
Protože pivo den zpátky jsme fakt nezvládli, domluvili jsme se tentokrát na sedmou. Napsal jsem Gabriele, že jí vyzvednu u ní a půjdeme ke Klokočníkovi. Neznala to tam a tak jsem měl radost, že jí ukážu jednu ze svých oblíbených hospod.\
Gabriela bydlí na Nuselské. Ptal jsem se, jestli má okna do ulice, protože mě zajímalo, jestli slyší tramvaje. Odpověděla, že má, jestli jsem jí sledoval při převlékání, protože prý nezatáhla závěsy. To jsem nějak promeškal a maličko mě to zamrzelo.\
Cestou vyprávěla o rozchodu se Sářiným Ex. Prý už rok to moc vztah nebyl. Sedli jsme si na zahrádku do závětří a dali se do diskuse o Caminu. Šla s šesti dalšími kamarády trasu Portugese za Covidu. Prý převažuje asfalt, cestou jsou státní přespání za pár eur a výhledy na moře jsou dobrý.\
Dál jsme si povídali o Tinderu. Docela se do toho pustila a její historky byly vtipný. Už zase jsem měl pocit, že jí to sluší. Ani tak otravná nebyla. Vlastně mě to s ní hodně bavilo a seděli jsme tam docela dlouho. Něco je se mnou špatně.
Ale pořád byl prostředek týdne a Gabriela musela ráno vstávat a tak jsme to v půl desátý zabalili a vyrazili zátky směrem na Synkáč.
Kendy psal, zda může u nás může přespat jeho kámoš Lukáš. Sotva jsem odepsal, že v poho, prošli dveřmi. 

### 12.5. Přesazování květin

Během ranní ledové sprchy jsem objevil, že maličká dírka v hadici už zdaleka není maličká. Vlastně byla tak velká, že vodou ohodila půlku stropu. Malá dracena už přerostla svůj květináč a lopatkovec se do svého nevešel už když jsem ho kupoval. Bylo na čase vyrazit do OBI.\
Taky jsem potřeboval substrát a drenáž, ale rozhodl jsem se nahrabat trochu hrabanky v lese a místo keramzitu použít štěrk. Jasně brát obojí z veřejného prostoru asi není úplně košér, ale na pár kytek v bytě? To Praha nějak skousne.\
Hadici, květináče a podmisky nacpat do batohu byl docela oříšek. A to jsem ještě neměl nabranou hlínu. Ve stoupáku nad Roztyly mě předjel děda na elektrokole se slovy: *Je to trapný co?*, ale s úsměvem na tváři. Vlastně jsem mu přál, že si na starý kolena může takhle frčet. Já měl batoh plný šutrů a kopec mi dal docela sodu. Hrabanka naštěstí tak moc těžká nebyla a sebral jsem jí fakt jen trochu.

![image](12_1.jpg)

V albertu na Chodově jsem si všiml, že zařadili celou stěnu bezobalových produktů a některé vyjdou lépe než u pana Jelena. Akorát je teda omrd je odvážet až z Chodova.\
Doma jsem se dal do přesazování. U toho jsem pokecal s paní s přízemí, ketrá má šedého kocoura s oranžovýma očima, ketrý mě propichoval pohledem z balkonu.

![image](12_2.jpg)

Fip se vrátil z Reichu a říkal jsem si, že by bylo fajn dát pivo a předat jim tipy na to co vidět v Berlíně. Vyrazil jsem směr HoPo, ale přijel za nimi Fipův taťka a tak jsme to nechali na jindy. Místo toho jsem se zastavil u Tomáše. Neviděli jsme se zas tak půl roku a byl zrovna doma. Dal se dohromady s holčinou, se kterou jsme se viděli pár let zpátky na koncertě Sto Zvířat.\
Tereza se jmenuje. A má pětiletého syna Kubu. Toma oslovoval jako strejdu. Hrál Minecraft na Xboxu a působil jako v poho dítě. V půl deváté šel spát a my si dál povídali. Diskuse byla pohodová. Smáli jsme se citátům z RRRrrrr!!! a podobně. Dal jsem 3 pivka a v jedenáct vyrazil dom. 

### 13.5. Levou nohou z postele

Urazil jsem smalt z hrnečku z Finska a vylil kafe na stěnu. To jsem se teda moc nevytáhl. Aspoň jsem našrouboval novou hadici do sprchy, co jsem trochu doufal, že zvládne Lukáš, ale ten se prý osprchoval pod proudem vody přímo z baterie, protože prý *Já jsem taky byl v Africe*.
V průběhu dne jsem nebyl o moc zručnější. Na oběd jsem jel prokopákem nahoru a to se mi nic nestalo. Cestou zpátky jsem se ale rozhodl projet víc a v Řeporyjích jsem se rozsekal na štěrku. Pár vteřin před pádem mi prolétlo hlavou: *Gravel, Karmínový drak není gravelový kolo!*. Ale mohl za to pár lidí co se roztahoval přes celou tu štěrkostezku. Kdybych je neobjížděl, tutově bych nespadl. Takhle jsem si pořídil modřinu na prdel a sedřel si ruku. Ale rukavice toho pochytily hodně.\
Dokoukal jsem první řadu [Raised by Wolves](https://www.csfd.cz/film/844293-vychovani-vlky/). Druhou vynechám. Ridley Scott je magor.
Večer jsem se ještě hodně probíral deníkem. V Lednu a v Únoru jsem na to dost dlabal. Měl jsem poznámky, ale ucelené texty nikoli. 

### 14.5. Předání poznatků na Vyšehradě

Probudil jsem se trochu grogy. Asi těch asi pět kafí předchozího dne. Myslím, že jsem trpěl absťákem. Napadlo mě že kofeinu poslední dobou konzumuju nadbytek a bude to chtít vysadit aspoň na pár týdnů.\ 
Ve výletnících jsme se ne příliš konkrétně dohodli, že si půjdme s Nováčkovic sednout někam ven. Během dopoledne jsme to dopilovali na pivo na Vyšehradě. Po jídle jsem vyrazil pěšky skrz Nusle ke Kongresáku. Tam jsem potkal Davida, společně jsme došli na Vyšehrad a tam narazili na Filipa. Ondra nás dojel na jednokolce o pár minut pozdě a během čekání na pivko / limonádu dorazila Sára s Korou.\
Filipovi jsem předal tipy na to co vidět v Berlíně. A pak jsme se bavili o výletu do Albánie o vodě, a když Fip vyrazil za Anet, o rozlučce. Moc jsme toho ale stejně nepořešíli.\
Pěšky se Sárou domu někdy po páté, když přicházel přepovězený déšť. Ještě jsem nakoupil v Lidlu na pečení Tartiflette. Nějak jsem na to ale neměl náladu a rozpekl si pre-made pizzu. Leden pořád není moc dopsaný. Když ale každý den zapíšu víc než jeden den, nakonec to vyjde. Nemusí pršet, stačí když kape.

### 15.5. Na Babu jedině s dalekohledem

O tom, že pršet nemusí zřejmě nahoře neslyšeli. Ráno totiž chcalo. Moje optimistická stránka si řekla, že je fajn, že mi celá dovolená vyšla ve sluníčku. Moje pesimistická stránka ale řešila akutní problém toho, že chcalo fest.\
I přes pláštěnku pro mě a pláštěnku pro batoh jsem přijel do Karlína docela mokrej. Hlavně boty dostaly na Ondříčkový záhul. Naštěstí máme větrák a ten suší docela dobře.\
Vláďa mi v NFCM našel chybu. Protože mám docela fajn debugovací skript do GDB, odhalil jsem jí docela rychle. Dokonce jsem objevil, že na větvi, kde řeším přenost APDU už jsem jí dávno vyřešil. Taky jsem tam toho ale změnil raketu. Jednoduché řešení jsem tak implementoval hned, ale chtěl jsem přenést do masteru i většinu dalších věcí, které jsem si na nfc_protocol větvi vyvinul.\
Na draku jsem dojel přes kostelní do Dejvic. Už dlouho jsem tuhle cestu nejel. Byla to docela nostalgie. Letná je uhlazenenší než bývala. To že jsem si kalhoty na noze oblepil izolepou abych předešel zamazání moc nepomhlo, nějak jsem si dokázal zamazat kolomazí koleno na druhé noze. V Dejvicích na kulaťáku vyrostl nový dům. Asi už jsem tam fakt dlouho nebyl.

![image](15_1.jpg)

Míša přijela 5 minut po mně. Zamkli jsme kolo před FELem a z nostalgie vyjeli do naší věže páternosterem. Je pořád stejně hnusná jako bývala. Jen děcka jsou mladší. Nebo spíš my starší. Před NTKčkem už není lešení na ochranu hlav před padajícím sklem. Asi jen 5 let to trvalo?\
Bylo sluníčko a měli Aperol a Únětice 10,7°. Nebyl důvod se nezastavit. Před Architekturou jsme potkali kaliho ex. Fakt bych si rád vzpoměl jak se jmenuje.. Dopisovala diplomku a prý je to sinusovka. Když to začíná jít, tak už se to zas otáčí k průseru.\
Dál naše kroky pokračovali do kopce na babu. Lodě tam tentokrát nebyly, ale viděli jsme balón nad Prahou. Míša se mnou nechtěla vylézt na zříceninu, ale přemluvil jsem jí a vytáhl nahoru.\

![image](15_2.jpg)

Osvěltil jsem jí mojí teorii o kletbě uvalené na Zoo. Nakonec jsme jí ale prolomili. U kamzíků byly nějaké fleky co se hýbali. Taky jsme zjistili, že ramena v čističce se opravdu točí a že balón vyletěl neskutečně vysoko.\
Abychom nezkejsli v Šárce do noci, vydali jsme se do údolí docela svižným tempem. Tuhle vilka, tuhle párek domků s krásnými obřími okny, dokonce i tiny house jsme viděli. Příroda neskutečná. Rozhodli jsme se, že vyloupíme banku a koupíme si ty dva vedle sebe.\
Cestou jsme řešili záhadu červených stromů. Já jsem vsázel na lišejník a Míšy taťka nám to později potvrdil. Je to stromolog.

![image](15_3.jpg)

Lákal jsem na zastávku u jeskyně. Ale odbočili jsme blbě. Jeskyně nebyla. Údolí vedlo do Nebušic. Vesnice pro lepší třídu lidí než jsme my. Chvilku jsme si tak říkali, kdo tam může bydlet a když kolem nás prošel pár se psem mlucící britsky, oba jsme nahlas prohlásili: *Jo no :/*.\ 
Žlutá podél Nebušic je ale moc pěkná procházka. Možná až na ty bizární vily. Některé vypadaly jako ze středomoří, jiné jako z británie. Některé jako z minulosti, jiné jako z budoucnosti.\
Na konci Nebušic jsme se zastavili a šli se houpat na houpačkách. Taky jsme se bavili o svých kytkách. Míša je na své tchýniny jazkyky pyšná skoro stejně jako já. Navíc má něco co vypadá jako banánovník a já to chci.\
Cesta na Šárku lesem už byla opravdu tmou. Na tramvaj jsme došli značně po desáté. Ale bylo to super. Na Kulaťáku mě doprovodila ke kolu a já jí k busu na Strahov. Tipovala, že cesta mi zabere 30 minut a já si fandil na 26. Oba dva jsme přestřelili. Do Vršek to trvá 22 i s rozkopanou cestou.

### 16.5. Přetekl mi buffer

To je tak generická chyba, hodící se spíš do ITCrowd, že mi její odhalení trvalo fakt dlouho. Dopoledne jsem totiž přenesl nové fíčury z protokol větve do masteru. Testy mi procházely, ale v reálu se čtečka dostávala do nějaké tajemné smyčky. Proč, to jsem netušil. Ale byla to fakt hloupost. Odpověd na ApGEN v B' kartě byla prostě o pár bajtů delší než buffer. Když jsem se o tom zmínil Monče, vyptávala se co to sakra je buffer a jak může přetéct. Má analogie s vlakem jí prý hodně pomohla, prý mám na vysvětlování talent. Kdyby mě děcka nesraly, učil bych rád.\
Na obědě jsme byli s Vojtou a se Štěpánkou ve Vietnamce. Se Štepánkou jsem zvyklý obědvat jen ve Francii, ale je fajn mít další v Karlíně v úterý další duši. Vlastně se stala podle mě bezprecedentní situace, kdy nás byl stejný poměr mužů a žen v kanceláři.\

### 17.5. Adamovo kvítí

Obnovil jsem skupinu Adamovo kvítí. Týden kytky dávají, ale měsíc nikoliv. Jarda odepsal, že zalévat bude, ale že je přesvědčen že slíbené pivo z minulé sezony nikdy neviděl. Dolmuvili jsme se tedy, že se přidá ke mně a Alče na koncertě pořádaným Českým Rozhlasem k výročí sta let.

### 18.5. Nakládání, koncert a dno pytle

S DJem to nikdy není jednoduchý. Když jsem nakládal draka do dodávky směrem Helsinky, dal jsem Štépovi do ruky a ten ho přihodil do už naloženého auta. DJ ale s nakládáním ještě ani nezačal. Ba dokonce ani nebyl v Malešicích, když jsem dorazil. Vlastně tam nebyl vůbec nikdo. Kyjští naklídali věci v Kyjích a Vojta s DJ oba nabrali zpoždění.

![image](18_1.jpg)

![image](18_2.jpg)

![image](18_3.jpg)


### 19.5. Bez kola

na rekole\
změnili aplikaci\
vyhrožujou pokutou\

![image](19_1.jpg)


### 20.5. AVU firing, OpenHouse & Sáraland

Rozhodli jsme se, že prohlídku Open House začneme návštevou Koh-I-Nooru. Měl otevírat v 10 a když jsem sáře v půl desáte napsal, vypadlo z ní, že to nedá. Na její obranu, musela ráno utahat Koru, aby byla doma klidná. Míša chtela být po desáté v areálu bývalých elektrických podniků na Bubenečské 1, kam jsem předpokládal že Sára nechce. Pracovala tam totiž poslední dva roky. Sám jsem do knoflíkárny nechtěl a tak jsem vzal freebike a dojel do Karlína, kde jsem přesedl na rekolo a dojel na Vltavskou. Dorazil jsem tam dokonce dřív než Míša a to jsem musel projet rojem Včel na Hlávkově mostě. Sára mě později vyhlásila, že roj stojí dva a půl tisíce, takže jsem se tam měl vrátit s uříznutým sudem a včelstvo si odchytit. Jako bych byl expert včelař, že?\
Ve frontě, která vypadala na půl hodiny nejmíň jsem čekal sotva pět minut, než se ke mně Míša přidala. Už samotné čekání ve frontě bylo atrakcí. V rámci odhadu času jsem se vydal spočítat počet lidí před námi. Počítal jsem nahlas a lidi to bavilo. Dokonce si mně všiml klučina, který jezdí na Radostín a který za námi později přišel pokecat. Nadšeně nás zval na další konání festivalu. Ptal jsem se ho, jestli tahle často dělá Radostínu promo, ale prý ne. Kdyby prý něco promoval byl by to rýžovar. Opravdu to vypadalo, že rýžovary prodává, ale ne.. je prostě jen fanda.\
Nakonec to bylo téměř přesně na hodinu. Uvnitř to vypadalo njjako drobnější a modernější veletržák. Miliarda, která padla na přestavbu byla použitá moc pěkně. Interiér byl bílo-modrý s černými prvky infografiky. S pruvodcem jsme vyjeli do sedmého patra, vydali se na střechu a ochoz a užívali si výhledu na prahu. Jednou ze zajímavostí bylo, že budova byla jedna z prvních klimatizovaných v Evropě aby tamější zaměstnanci nebyli rušní hlukem z ulice. Taky mě překvapilo, že budova má dva páternostery. Zdá se že páternostery jsou teď moje a Míšy věc. Co nás překvapilo asi nejvíc byl fakt, že budova je asi jen o 30 let novější nez kostel vedle ní. Rozdíl architektur naznačuje let spíš tak pět set.

![image](20_1.jpg)

Sára s Jardou v mezičase nasedli do auta a vyrazili do Karlína. Jarda jel proto, že potřeboval klíče ode mě ze sklepa aby si mohl vyzvednout Emu, kterou chtěl ukázat na přednášce o Električném cirkusu na Kolínově festivalu v Liberci. Potkali jsme se mezi Hlávkovým mostem a Negreliho viaduktem. Stál tam dost na zmrda na blikačky, takže jsem mu jen hodil klíče a už už šlapal na plyn.\
Protože jmse den začali u Sáry v práci, pokračovali jsme jejím životem dál a šli se podívat do mediální agentury ekonomia vedle Fóra karlín, kam se chtěla podívat, kvůli své původní touze stát se reportérkou. Šli jsme podél řeky, kde narozdíl od naší minulé návštěvy byl dokončený asfaltový povrch. Jít podél řeky, znamená jít podél Hrma. Zase jsem se na něj nasral. Ale spíš tak humorně.\
V ekonomii nebylo moc lidí. I tak ale vzniklo zmatení při dělení na skupiny. Paní organizátorka s neštěstím v očích říkala pánovi co se nacpal dopředu, že už je čtvrtý člověk co jí říká, že přišel první. Ukázalo se, že je třeba předložit občanku a hodně jsem si oddechl, když jsem zjistil že jí u sebe mám. Když nemám velký batoh, je to spíš vyjímka.\
Náš průvodce nakonec nebyl reportér demonstrací, na kterého se Sára těšila. Bylo to takový veselý a energický reportér z Respektu. Povídal nám o historii budovy a o periodikách, která se tam připravují. Kdysi se tamějších prostorech prý vyráběly kotle a šipky do leteckých motorů. Co jsou takové šipky, ale neví a prý ano Google mu s tím moc neporadil. Dál mluvil o akustických úpravách. Potvrdil tak můj výklad pár minut zpátky. Sára dělala chytroprdelníka a vyptávala se na koeficienty čtenosti a reklamy v časopisech. Byli jsme na místě, kde se točilo DVTV, poslouchali jsme pána co evidentně neměl rád Bakalu a doufal, že novináře nahradí AI. Náš průvoce si nemyslel, že se to stane.

![image](20_2.jpg)

Po prohlídce jsme se zastavili v Peter's Burger Pubu na Únětice. Míša si pivo nedala, ale nadšeně si se Sárou povídala o cestování po Maroku. Taky jsme se Sárou vykládali historky z našich životů. Třeba to jak jsme se poznali díky výletu na Balkán a o rande nerande v Barré.\
Napsala nám Réba, zda-li nechceme někam na OpenHouse. Vůbec mi nedošlo, že jsme to naplánovali mimo výletníky. Po dopití jsme se tak přes Žižkov kolem Viktorky vydali na Vinohrady do Rozhlasu. To sice nebyl OpenHouse, ale prohlídky k výročí 100 let vysílání. U nových domů s byty na prodej jsme vtikovali, kolik Rhode Schwarzů musí Míša z práce odnést, abychom na ně měli.\
Před rozhlasem nám pán v tričku poradil, ať budovu obejdeme a zeptáme se Zuzky na to, \kdy bychom se mohli vydat na prohlídku. Přišlo mi, že tam přijdeme jako děsní insideři, když víme jméno zaměstnankyně, ale měla visačku se jménem, takže jsme proti ostatním neměli žádnou výhodu. Vybrali jsme termín na o patnáct minut později, protože Ondra s Rébou zdržovali.\
Bylo tam hic a žádné sezení. Posadili jsme se proto na na podlahu a důmali nad tím, jaktože v obtisku dřeveného bednění do betonového překladu jsou tmavé suky. Moc jsme toho nevykoumali. Ani Míša dcera stromologa nevěděla. Ale v mezičase přišli Hengalovic.\
Paní průvodkyně nás asi 3x upozornila na to, že všechno v rohlase je placené z koncesionářských poplatků. Historky ze začátků vysílání o stanu od skautů a zpěvákovi pod piánem nezněli úplně reálně, ale kdo ví. Lidi si chcou nechat lhát. Prohlédli jsme si několik studií, potkali Lucii Výbornou, nepotkali pana Bumbu, viděli obří tchýnin jazyk, ještě větší horskou palmu a prošli si starou i novou budovu rozhlasu.\
Protože Ondra s Rébou letěli večer do Portugalska doprovodili nás jen ke kebabu, kde prodával takový fajn tichý pán. Vůbec jsem si ho neuměl představit, jak prodává kebab v noci pražské opilé scéně.\
Dál jsme měli na programu Vinohradskou vodárnu. Ta je logicky umístěná v Michli, kousek od Pankráce. Kebab jsme zkonzumovali cestou a při čekánéí na metro. Možná to bylo tím, že provoz byl zúžený do jedné strany, nebo byl řidič prostě jen kretén, ale v metru to házelo sem a tam. Dozvěděl jsem se, že až prý budeme padat, Míša se mě chytí. Protože jsem se ale jednou rukou držel své ruky druhé moc by nám to nepomohlo. Před Motokovem byla fronta až za roh. Jestli jsem měl nějakou naději, že bychom se tam podívali, přešla mě. K vodárně jsme došli asi po pěti minutách a paní nás informovala, že dovnitř už se nedostaneme. Že prý se fronta formovala už od devíti ráno a poslední skupina už vyrazila dovnitř. Blbý.. Kdekoliv jinde by to asi skončilo obdobně. Vyrazili jsme tedy do Vršovic nabrat Koru a jít si sednout do Vzletu.\
Celou cestu podél botiče jme si povídali a smáli se. Byl to jeden z těch momentů, kdy si absolutně si nevybavuju o čem jsme se bavili, ale pocit toho, že se mám fajn se zakořenil hluboko.\
Před vzletem nebyly stolky. Zem byla pomalovaná křídou a po vyzvednutí pivka a limčy se Míša přidala k autorům venkovního umění. Kora nás vyrtvale hypnotizovala svým pohledem a snažila se nás přesvedčit abychom jí házeli míček, který našla na psí louce. Když se její počínání nesetkalo s úspěchem rozkousala míček na padrť a šla i přes Sáry volání somrovat mňamky od dvou holčin vedle nás. Když jim převrhla drink, dostala zákaz od nás odcházet.

![image](20_3.jpg)

Čas ale kvapil a mě a Míšu čekala ještě jedna zastávka. Taky ze Sáry života, i když trochu bizárním způsobem. Sáru na Radostíně někdo oslovil: *Ty jsi nová Zdena viď?*. Inu to fakt nechceš. Ale protože jsem si pár dní zpátky vzpoměl, že Zdena původní má narozeniny, byl jsem pozván na pivo do AVU. Nastoupili jsme proto na šestku a kruh cesty Prahou se tak uzavřel u Veletržního Paláce. Pěšky jsme se promotali Holešovicemi, ukázal jsem Míše, kde je Barré a Zdenču jsme našli na vnější zahrádce.\
Když jsem se začal vyptávat na její Berlínský život, vypadlo z ní, že přijel z Berlína za ní a představila mi jejího nového přítele Samuela. Usměvavý vlasatý Kolumbijec, který studoval v Berlíně na stejné Škole jako Zdenča. Dál mi ukazaovala, čím tam trávila čas. Netočila, ale od filmu neutekla. Byla součástí týmu animátorů klipů Ukrajinské punkové kapely. Pustila nám jeden klip a bylo to vážně dobrý. Taky se prý stala vášnivou městskou cyklistkou. Každý den vyrazila jiným směrem a našla v Berlíně několik jezer u kterých našla klid vyvažující ruch velkoměsta.\
Už několikrát jsem se Míše snažil dokázat, že jsem introvert. A vždy když jsem se o to snažil, narazili jsme na nějakého mého známého. Tentokrát z davu vykoukl Zelí. Toho jsem neviděl roky. Vypadal značně usedleji, než si ho pamatuju. Naposledy jsme se viděli asi na Deziluzi, kde si se sousedem šli rozbít držku kvůli Šímě.\
Během rozhovoru se Zelím Zdenča přinesla panáky Tequilly. Při její konzumaci jsme se dali do řeči s kamarádkou Majdou. Kreslila Zdenče do památníku maskuliního jednorožce a podobiznu obřího dřevěného penisu, který Zendča dostala i ve fyzické podobě s otvírákem na konci. Já s Míšou jsme do diáře přidali kresbu šneka a vrtulníku. Dostal jsem pojeb za sluníčko v rohu. Do desáté přišla ještě další runda tequilly, kterou jsem vynechal. Po desáté nás nahnali dovnitř, ale protože tam bylo plno, stačilo jít na vnitřní zahrádku k ohništi. A tak to asi začalo. Napřed jsme pálili dříví k tomu určené. Pak nějaké dlouhé latě a nakonec paletu. Někdo naší činnost přeložil jako firing a to se hodně chytlo. Přišli další Zdeniny kamarádi. Holčičí pár a indka Leena, která přivezla otvírák na lahve vína, které poté kolovaly v obou směrech.

![image](20_4.jpg)

Někdy kolem druhé se lidé začínali trousit. Postupně jsme se loučili až jsme zbyli jen my 2 a holčičí pár. Zjistili jsme, že jsme v AVU zavření a při cestě na tramvaj jsme museli přelézat plot. Tramvají nakonec jeli jen holky.

![image](20_5.jpg)

My jsme šli pěšky směrem prašný most ve snaze nalézt kola, na kterých bychom dorazili na Strahov. Na Hradčanské jsme nabrali dva nextbiky a vyrazili na cestu vzhůru. Dokonce jsme měli fanoušky. Nějaký pán na tramvajové zastávce nás psychicky podporoval ve šplapání.\
Na mě ale šlo spaní. Asi bych to dojel domů, ale Míša nechtěla abych umřel a řekla, že budu spát u ní. Kola jsme tedy nechali u stadionu a zahradou Kinských jsme došli k ní.\
Vybavuju si chvíli, kdyj jsme seděli na chodníku a přemýšleli zda tam počkáme na východ slunce. Ale ten byl víc než hodinu a půl vzdálený a matrace je přece jen lepší než asfaltový chodník.

### 21.5. Voda pro Vršovické

Když jsem se probral, četla Míša Prachetta. Chvíli jsme se bavili o Zeměploše a chvíli poslouchali hudbu. Vyzradil jsem na sebe, že [*Godan Daginn*](https://open.spotify.com/track/7K8OV51JY2GyDN2EICwrFX?si=778bf713068842cf) je píseň která přesně reflektuje mé vnitřní já. Váleli jsme se ještě třeba hodinu, než se Míša rozhodla, že je čas na čaj. Vybrala mátový, prý přímo z Rokytnice. Moc hezky voněl. Narozdíl od mého oblečení. Kombinace potu a kouře ze včerejšího pálení palet byla nechutná. Potřeboval jsem jet domů, vyprat věci a vyprat sebe.\
Pěšky jsem vyrazil na Anděl. V obchoďáku jsem si pořídil bagetu a před ním si půjčil rekolo. Bageta mě nezasitila a hlavně jsem potřeboval doplnit tekutiny. Doma jsem si tak dal zbytek gulášky a byť jsem se cítil pln, bylo mi trochu na blití. Moje stravování, když leju není nejlepší. Bylo jasné, že bude hic. Ahojku jsem vyměnil za klobouk, černé tričko za proužkované od Marťi a tenisky za sandále.\
Knoflíkárna na druhý pokus musela klapnout. Ve čtvrt na jednu jsem dorazil k Jardovi, který nemohl najít kalhoty. Další půlhodinu jim trvao se vyprdelit z bytu. Před Koh-I-Noorem byla fronta na půl hodiny. Odměnou za čekání nám byla exkurze do prostorů bývalé Waldesovy továrny na galanterii, která se v současné době stěhuje nějam do Ostravy.Paní průvodkyně byla zatížená emocemi a osobními názory. Ale nějaká fakta ze života židovského továrníka jsme se dozvěděli, industriální prostor, velmi podobný Malešicím si prohlédli a Sáře se povedlo nechat se zamknout v chodbě, kam šla na záchod, zaměstnancem podniku.

![image](21_1.jpg)

Pána naštěstí její faux pa spíš pobavilo a tak jsme byli na pěší cestě k vodárně coby dup. Když už jsme byli skoro tam, Míša napsala, že je třeba mít boty s uzavřenou špičkou. Rouhodl jsem se to ukecat, ale tamější organizátorka řekla rezolutní NE. Trochu jí chápu, dávalo by to špatný precedens.

![image](21_2.jpg)

Inu, už jsme tam byli podruhé. Žádné potřetí nebude. Řekl jsem ostatním, že dojedu pro boty pro mě a pro Sáru. Doběhl jsem na Brumlovku, kde byl nejbližší nextbike a sjel na něm do Vršovic. Sára má prý nohu 41. Vzal jsem jí svoje běhací boty. A vyjel ten hnusnej kopec opačným směrem. Hlavně že jsem se převlíkl do čistýho, když jsem se zas zpotil.\
Ale stihl jsem to dřív než byla naše skupinka na řadě. Vlastně jsme tam čekali ještě dobrou půl hodinu. Během toho co jsem byl pryč se k mojí skupince přifařil nějaký felák. A nemyslím to v dobrém. Myslím nějakýho intouše z kybery. A tu definici plnil na jedničku.\
Když jsme přišli na řadu, museli jsme podepsat prohlášení o tom, že když si ublížíme, je to náš problém. Sára ho pro všechny přečetla nahlas. Bylo to komický. Kam jdeme, tam působíme mírné pozdvižení. Dohromady nás šlo deset. Já, Míša, její spolubydlící Tereza, Jarda, Sára, Felák, Mladý pár a Děda s vnukem. Vyšla na nás bezva paní. Hodně toho věděla, měla fajn přednes a občas střelila nějaký vtípek. Začali jsme v opravené stojovně, pokračovali pod zem do rezervoáru, kde jsme sestoupili přímo do míst, kde se skladuje voda a nakonec se vydali do věže. Ve strojovně měli moc hezké keramické zásuvky. V rezervoáru jsme moc nepochopili jak funguje přepad a ve věži se projevil můj strach z výšek. Zpocené ruce a všecko, slabost v končetinách, iracionální hrůza, prostě všechno. Vlastně se divím, že jsme všichni vylezli až na horní plošinu. Do nádrže se šlo ertikální rourou a muselo se překročit z žebříku na lávku asi čtvrt metru vzduchem. Sára vylezla nahoru, velmi slušně řekla, že to nedá a slezla zpátky. Když jsem vylezl nahoru já, dospěl jsem k názoru, že to zbytečně vyhrotila a maličko vyděsila Míšu s Terkou, které se rozhodli na lávku nejít. Naštěstí o tolik nepřišli. Byla to prostě velká kulatá nádrž. Dolů jsem šel drže se rukama obou zábradlí a dole měl radost z pevné půdy pod nohama.

![image](21_3.jpg)

Trvalo to další hodinu. Braník bychom nestihli. Neva, dáme ho někdy s Nováčkovic. Bez Anet by to stejně nebylo ono. Pro velký úspěch Únetic 10,7° a příslib hezkého výhledu z Branických skal Jarda vybral jako náš další cíl Dobešku. Vybral jsem z bankomatu hotovost a autobusem jsme se přesunuli na Zelený pruh. U okénka jsme si objednali občerstvení, nechali tam docela randál a sedli si na lavičku a trávu, ze které na nás koukala myška s oranžovýma ušima. Diskues se točila kolem pozemku, autech a jejich opravách.\
Po zkonzumování všeho co jsme měli jsme se vydali na výhledy. Já mám výhledy mrtě rád, ale Míša je v tomhle ještě dál. Koukali jsme přes řeku na Dívčí Hrady, což je náš budoucí cíl. Chdoili po vyhlídkách, dělali si srandu z toho, že kam Sára vstoupí, mají lidé sex, narazili na lidi co měli sex a nakonec po hřebeni sešli dolů k řece.

![image](21_4.jpg)

Po chvíli cesty podél Vltavy se naše kroky rozělili. Míša s Terkou pikračovali pěšky na svojí stranu řeky a my jsme si půjčili kola a jeli do Vršek vstříc Marťě, která mě chtěla vidět, předtím než zmizím na měsíc pryč.\
Kvůli tomu, že jsem Sáře půjčil rekolo na svůj účet, ale cestou jsme se rozdělili vzniklo zmatení. Opoměl jsem totiž, že rekolo se musí fotit. Nakonec jsme ale s Marťou dorazili do Sámovky a kolo vrátili. U vietnamce jsme pořídili nějaké pitivo a šli si sednout na psí louku. Úplně dlouho jsme tam ale nezůstali. Během rozhovoru o architektuře a architektech nás komáři kousali tak úpěnlivě, že po dopití našich drinků jsme odebrali domů a na kutě. Byl to konec konců velmi náročný víkend.\

### 22.5. Vyhadrované emoce

fakt jsem chtěl rekolo ale všude byly next biky\
ve vývoji všichni kromě dje\
vyhozený box\
posun v opravách\
celý den si píšu s míšou\
uklízím na stole\
první záchvěv paniky\
pěšky přes prahu\
poslední trocha úklidu\


### 23.5. ...

vzbudil jsem se v pět a dál se v posteli otáčel jak ražniči.
psaní bere strašně moc času, ale stojí to za to
vyhnul jsem se dešti

![image](23_1.jpg)

![image](23_2.jpg)

![image](23_3.jpg)

![image](23_4.jpg)

kilometr za 13 vteřin.